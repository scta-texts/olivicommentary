<?xml version="1.0" encoding="UTF-8"?>
<?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?>
<!-- <?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?> -->
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude">
    <teiHeader>
        <fileDesc>
            <titleStmt>
                <title>Librum II, Quaestio 13</title>
                <author xml:id="PJO">Peter John Olivi</author>
                <editor xml:id="BJ">Bernardus Jansen S. I.</editor>
            </titleStmt>
            <editionStmt>
                <edition n="2015.05">
                    <title>Librum II, Quaestio 13</title>
                    <date when="2015-05-09">May 09, 2015</date>
                </edition>
            </editionStmt>
            <publicationStmt>
                <publisher>Ad Claras Aquas</publisher>
                <pubPlace>Quaracchi</pubPlace>
                <availability status="free">
                    <p>Public Domain</p>
                </availability>
                <date when="1922">1922</date>
            </publicationStmt>
            <sourceDesc>
                <p>Quaestiones In Secundum Librum Sententiarum, ed. Bernardus Jansen, S.I, Ad Claras Aquas, 1922</p>
            </sourceDesc>
        </fileDesc>
        <revisionDesc status="draft">
            <listChange>
                <change when="2015-04-27" who="#JW" status="draft" n="2015.05">
                    <p>Created file for the first time.</p>
                    <note type="status">
                        <note type="collabaration">Yes</note>
                        <note type="validating-schema">lbp-0.0.1</note>
                        <note type="transcription-type">critical</note>
                    </note>
                </change>
            </listChange>
        </revisionDesc>
    </teiHeader>
    <text>
        <front>
            <div xml:id="includeList">
                <xi:include
                    href="https://bitbucket.org/lombardpress/lombardpress-lists/raw/master/workscited.xml"
                    xpointer="worksCited"/>
                <xi:include
                    href="https://bitbucket.org/lombardpress/lombardpress-lists/raw/master/Prosopography.xml"
                    xpointer="prosopography"/>
            </div>
        </front>
        <body>
            <div xml:id="pjo-l2q13">
                <head>QUAESTIO XIII.</head>
                <p>Septimo quaeritur an universalia sint in individuis (b)
                    suis secundum suam universalitatem an tantum
                    in intellectu (c).</p>
                <div>
                    <head>Et quod sic videtur.</head>
                    
                    <p>1. Quaecunque sunt sibi similia in aliquo sibi assimilantur;
                        sed amoto omni intellectu duo individua eiusdem
                        speciei essent similia secundum speciem seu substantialiter;
                        sed non essent sibi similia (d) in substantia vel natura propria
                        (e), quoniam per illam a se invicem distinguuntur; ergo
                        in natura communi; sed hoc non posset esse, nisi in quantum
                        talis esset in eis; ergo et cetera.</p>
                    
                    <p>2. Item, quandocunque res intelligitur aliter quam sit,
                        falsus est intellectus; sed si in rebus non est universalitas,
                        quandocunque res intelliguntur esse universales, res (f) intelliguntur
                        aliter (g) quam sint (h); ergo intellectus sic intelligens
                        esset falsus; hoc autem non est verum; ergo nec illud
                        ex quo sequitur.</p>
                    
                    <p>3. Item, illud quod competit alicui rei secundum rationem
                        seu definitionem suam verissime sibi competit; sed rebus
                        ipsis quibus intellectus attribuit universalitatem convenit
                        secundum rationem suam non differre, sed esse unum et
                        idem in pluribus; non enim iste (a), in quantum homo, differt
                        ab illo, nec homo secundum rationem suam differt in hoc
                        et in illo, immo est omnino una et eadem ratio hominis et
                        humanitatis in hoc et in illo existentis; ergo verissime sibi
                        convenit quod sit unum et idem in pluribus; sed hoc est
                        esse universale; non enim est aliud universale quam (b) unum
                        in pluribus (c) individuis vel inferioribus; ergo et cetera.</p>
                    
                    <p>4. Item, si dicam <quote>Sortes est, ergo Sortes est</quote> nugatio
                        est aut petitio principii aut habitudo convertibilitatis (d)
                        seu totalis identitas et non alia; sed si (e) in rebus nihil
                        est nisi individuum vel individuatum, omnes consequentiae
                        ab inferioribus ad superiora (f) secundum rem et veritatem
                        erunt tales; idem enim erit (g) <quote>Sortes est (h), ergo homo est</quote>
                        quod <quote>Sortes est, ergo Sortes est</quote>, si ita est (i) individuum
                        le <quote>homo</quote> sicut le <quote>Sortes</quote>. Et ita bene sequetur secundum
                        rem <quote>homo est, ergo Sortes est (k)</quote>, sicut si <quote>Sortes
                        est, ergo Sortes est</quote>, et ita cessabit omnis locus ab inferiori
                        ad superius (l) et e contrario et omnes habitudines in
                        eis fundatae; sed hoc videtur absurdum; ergo et cetera.</p>
                    
                    <p>5. Item, secundum <name ref="#Augustine">Augustinum</name> (m), in <title ref="#EpistolaadNebridium">Epistola ad Nebridium</title>
                        (1), alia est idea hominis et alia huius hominis (n); sed
                        diversis ideis correspondent in re diversa ideata; non enim
                        in ideis est diversitas nisi (o) ratione convocationis ideatorum;
                        ergo secundum rem aliud erit homo et aliud hic homo;
                        sed hoc non potest esse, si homo est quid individuum, quia
                        homo individuus et hic homo idem sunt; ergo et cetera.</p>
                    
                    <p>6. Item, <name>Augustinus</name> vult ibidem (2) quod omnes homines
                        habent unam ideam, in quantum sunt homo, aliam vero
                        et aliam, in quantum hic vel ille homo; sed non possunt
                        habere unam ideam, nisi repraesentatum ab idea seu ideatum
                        (p) sit in eis (q) unum et idem; ergo et cetera.</p>
                    
                    <p>7. Item, cum praedico hominem de Sorte dicendo <quote>Sortes
                        est horno</quote>, aut praedico omnino idem aut diversum (r);
                        si omnino idem (a), ergo eadem est praedicatio secundum rem
                        <quote>Sortes est homo</quote> et <quote>Sortes est hic homo</quote>; si non (b) omnino
                        idem, hoc non est, nisi differant sicut universale et
                        particulare; ergo et cetera.</p>
                    
                    <p>8. Item, universalia sunt ubique et semper secundum
                        <name ref="#Aristotle">Aristotelem</name> (1) et de eis solis est scientia secundum eundem
                        (2) et ipsa sunt potissima (c) obiecta intellectus; sed hoc
                        non est possibile, nisi secundum suam universalitatem sint
                        in rebus; ergo et cetera.</p>
                    
                    <p>9. Item, Aristoteles distinguit (3) primam substantiam
                        et secundam; sed ista distinctio est fictitia, si secunda substantia
                        nihil distinctum secundum rem ponit (d) a prima, et
                        si in quantum secunda, est secundum rem nihil, sed solum
                        in intellectu; ergo et cetera.</p>
                    
                    <p>10. Item, quibus est assignare in re diversas proprietatates
                        et effectus ipsa, in quantum talia, sunt vere in re; sed
                        propriae passiones sequuntur naturas specificas et universales
                        (e), ita quod non insunt (f) individuis nisi per illas,
                        accidentia vero communia sequuntur individua nec insunt
                        superioribus nisi per ipsa; ergo et cetera.</p>
                    
                    <p>11. Item, secundum <ref><name ref="#Aristotle">Aristotelem</name> (g), XI <title ref="#Metaphysics">Metaphysicae</title></ref> (4)
                        sicut particularium sunt principia particularia, ita (h)
                        universalium universalia; sed si nihil sunt in re nisi ut particulata,
                        non habebunt (i) principia universalia, sed solum
                        particularia; ergo et cetera.</p>
                    
                    <p>12. Item, illud quod per aliud et non per se exit in esse
                        differt realiter ab eo (k) quod per se exit in esse; sed universalia
                        exeunt in esse per generationem particularium et
                        non per se; per se enim sunt ingenerabilia (l) et incorruptibilia
                        secundum <name ref="#Aristotle">Aristotelem</name> (5) per individua autem
                        moventur et generantur, quia secundum eundem (6) moventibus
                        nobis moventur ea (m) quae in nobis sunt, nec secundum
                        eundem (1) generatur homo, nisi quia generatur hic homo;
                        ergo et cetera.</p>
                    
                    <p>Contra: Avicenna (a2) et Commentator Aristotelis
                        (3) dicunt quod solus intellectus facit (b) universalitatem
                        in rebus et quod in rebus nihil est nisi particulare et
                        individuatum. </p>
                    
                </div>
                <div>
                    <head>[Respondeo]</head>
                    
                    <p>Ad quaestionem istam dicendum (c) quod circa
                        eam sunt variae opiniones. Quidam enim volunt
                        (d) quod universalia secundum universalitatem
                        suam sint (e) in rebus distincta a suis individuis,
                        ita quod sicut individuum habet suam propriam
                        essentiam (f) individualem et (g) habet sua propria principia
                        particularia, ita universalia habent suam essentiam universalem
                        et sua principia universalia; voluntque (h) quod universalia
                        sint in individuis non sicut forma in materia nec
                        sicut accidens in subiecto nec sicut pars constitutiva in suo
                        toto nec secundum aliquem modum essendi in (i) nisi solum
                        secundum illum modum quo (k) superius est (l) in suo inferiori
                        et (m) totum universale in sua parte subiectiva. Dicunt
                        etiam quod individua et inferiora in suis universalibus sunt
                        sibi substantialiter similia et solum (n) ita quod ipsa universalia
                        sunt quaedam similitudo ipsorum individuorum; voluntque
                        quod causentur a suis individuis seu inferioribus per
                        quandam resultationem et quod corrumpantur ipsis corruptis,
                        ita quod non possunt actu esse sine eis (o) aut nisi in eis.</p>
                    
                    <p>Alii vero dicunt quod universalia habent
                        quoddam esse habitudinale seu potentiale in se
                        ipsis quod vocant esse essentiae et secundum hoc esse manent
                        (p) ipsis individuis destructis, aliud vero (q) habent in
                        suis individuis, quod vocant esse actuale; et secundum hoc
                        esse non manent (a) individuis destructis nec secundum hoc
                        esse habent universalitatem, immo sunt particulata et multiplicata
                        (b) in suis individuis; secundum vero primum esse
                        habent veram universalitatem sine aliqua individuatione.</p>
                    
                    <p>Tertii sunt qui volunt quod universalia nullam
                        habeant universalitatem nisi solum in intellectu
                        et secundum intellectum, ita quod nihil
                        sit in rebus extra intellectum aliquo modo nisi particulare et
                        individuatum; et isti negant omnia supradicta quae praedicti
                        modi ponunt. Iste autem modus dicendi (c) solemnior
                        est et communior et verior, prout credo.</p>
                    
                    <p>Primus enim modus non videtur esse verus (d),
                        quinque enim ponit impossibilia, prout credo.
                        Quorum primum est quod universalitas sit in actu et hoc distincta
                        ab essentia particularium; secundum vero est quod
                        aliquid sit compositum ex principiis universalibus; tertium
                        vero (e) quod huiusmodi universalia (f) sint in particularibus
                        et hoc solum (g) illo modo essendi in quo (h) superiora dicuntur
                        esse in inferioribus; quartum autem (i) quod universale
                        hoc (k) sit similitudo individuorum in qua sibi (l) assimilentur;
                        quintum vero quod generetur (m) ad generationem
                        individuorum et hoc resultando ex eis et quod corrumpatur (n)
                        ipsis corruptis.</p>
                    
                    <p>Primum quidem est impossibile, ut (o) videtur. Si enim
                        universale est in actu, oportet quod cadat sub generalibus
                        divisionibus entis; quod enim non cadit sub generalibus
                        divisionibus (p) entis nullo modo (q) est sub ente, quia membra
                        divisionis sufficienter accepta convertuntur cum ente
                        diviso. Inter alias autem divisiones entis hae dividunt ens
                        generalissime acceptum (r): scilicet finitum et infinitum, causatum
                        et non causatum (s), dependens et independens, aeternum
                        et non aeternum, corruptibile et incorruptibile, simplex
                        et compositum, vivens et non vivens, potentia et actus, operans
                        et non operans seu potens (t) operari et non potens,
                        spirituale et corporale seu extensum et non extensum, simpliciter
                        et secundum quid, ens per se et ens in alio, substantia
                        et accidens seu substantiale et accidentale, idem et diversum,
                        unum et multa.</p>
                    
                    <p>Oportet igitur quod universale, si est actu (a), sit finitum
                        aut infinitum (b). Si autem (c) est finitum, tunc non est universale;
                        quia universalis ratio est quod, quantum est de se, possit
                        esse actu in infinitis nec est defectus a parte eius. Si autem
                        habet essentiam finitam, habebit et potestatem existendi (d)
                        in aliis et continendi ea finitam; et tunc in tot poterit esse
                        actu quod simul cum illis non poterit esse in pluribus; cum
                        etiam universale abstrahat ab hic et nunc et ab omni limitatione
                        omnis individuationis; necessario erit simpliciter infinitum;
                        et tamen isti qui hoc ponunt volunt alibi quod praeter
                        solum Deum nihil possit esse infinitum in actu; et credo quod
                        vere, sicut suo loco alibi est ostensum.</p>
                    
                    <p>Erit etiam aeternum, quia (e) secundum rationem suam
                        est abstractum ab omni tempore et ab omni (f) mensura durationis
                        limitata, sive a parte ante (g) sive a parte post, et
                        quia quantum erit (h) de se, posset esse in individuis (i) ab
                        aeterno et praesentialiter attingere totam aeternitatem, quia
                        per accidens omnino (k) respicit eius ratio prius et posterius
                        nec est defectus a parte suae rationis quin habeat ista (l). Si
                        autem non esset aeternum, nullo modo possent competere
                        ista (m) sibi, et maxime secundum istos qui volunt alibi quod
                        nihil praeter Deum possit esse aeternum et maxime sine
                        successione; et credo quod vere, sicut alibi est ostensum ubi
                        tam secundum istos quam secundum veritatem est probatum
                        quod omne (n) tale est independens et increatum et omnino (o)
                        incorruptibile.</p>
                    
                    <p>Erit etiam universale simplex aut compositum; et quidem
                        ex praemissis (p) conditionibus sequitur quod sit simplicissimum
                        (q), quia nulli composito praemissae conditiones convenire
                        (r) possunt. Tamen (s) secundum eos ipsa sunt composita;
                        et hoc ipsum oportet quod ponant, quia universale
                        quod est species constituitur ex genere et (t) differentiis et
                        universale individuorum compositorum (u) habet intra se rationem
                        universalem partium seu principiorum componentium
                        ipsum individuum; unde universale substantiarum comprehendit
                        materiam et formam universaliter accepta (a) et universale
                        quantitatis vel continui (b) et discreti comprehendit
                        necessario rationem partium illarum sine quibus non est
                        intelligere continuum nec divisum nec divisibilitatem. Si
                        autem in universalibus est dare compositionem per se et (c)
                        secundum propriam rationem; ergo et dissolubilitatem erit
                        dare in eis (d) secundum propriam rationem, et erit (e) ibi
                        dare materiam infinitam informatam forma universali et infinita
                        quae habebit omnem rationem per se convenientem
                        materiae. Et ita conveniet ei quod per se sit mobilis a variis
                        formis ad formas varias; et sic in universalibus per se
                        et secundum se poterit esse motus, sicut et (f) in particularibus;
                        et erit (g) dare in eis eandem naturam duplicatam (h),
                        duas relationes oppositas respectu eiusdem habentem, nam
                        animal (i) universale erit pars constitutiva hominis; et tunc
                        erit in eo sicut pars constitutiva in suo toto et nihilominus
                        erit ibi animal genus hominis, quod erit in homine solum
                        sicut totum in parte subiectiva. Quomodo etiam idem animal
                        universale erit simul pars hominis et asini simul contractum
                        per plures differentias et cum hoc manens illimitatum?
                        erit etiam dare in eis mutuas inclinationes et unibilitates
                        et breviter omnia quae requiruntur ad huiusmodi
                        compositiones.</p>
                    
                    <p>Universale etiam (k) rerum vivarum sensitivarum et intellectualium
                        habebit vitam universalem et intellectum et
                        voluntatem etiam liberam, sapientiam et amorem universalem
                        et omnes habitus et operationes et passiones universales,
                        omnibus enim (l) istis est dare species et genera; et erit
                        amor universalis in voluntate universali sicut in subiecto
                        et operationes universales quae sunt species et genera operationum
                        particularium, ut (m) intelligere et sentire, nutrire (n),
                        generare, augere, movere qualitercunque specificate accepta
                        erunt a potentiis universalibus sicut a principiis operativis.</p>
                    
                    <p>Et ex omnibus istis sequitur quod vere erit ibi potentia
                        et actus, licet ex divisione ipsa hoc ipsum necessario ponere
                        cogantur (o); quia aut erunt actus purus aut potentia pura
                        aut composita ex utroque.</p>
                    
                    <p>Ex praemissis etiam sequitur quod erunt operantia et
                        potentia (a) operari et tamen nihilominus ratione coguntur
                        ponere contrarium; quia operationes et passiones, actus (b)
                        et habitus non possunt esse nisi circa singularia et in singularibus;
                        et e (c) contrario ubi est dare veritatem plenam
                        et actualitatem formarum et materiarum, ibi est necessario
                        dare potestatem agendi et patiendi.</p>
                    
                    <p>Universale etiam hominum habebit corpus habens cor
                        et cerebrum et ceteras partes cum perfecta organizatione
                        et compositione partium sic ordinatarum (d) universaliter
                        sicut in homine particulari particulariter; et illud corpus
                        erit vere vegetatum, sensificatum, et (e) breviter, omnia habebit
                        quaecunque corpori humano possunt attribui universaliter;
                        unde habebit quantitates, continuitates, dilatationes,
                        divisiones, diminutiones, aggregationes, rarefactiones,
                        condensationes, asperitates, caliditates universales et breviter
                        omnes corporales transmutationes et proprietates quorum
                        particularia particulari corpori competere possunt; erit enim
                        in huiusmodi universalibus compositio et aggregatio omnium
                        praedicamentorum universaliter, sicut est in particularibus
                        particulariter.</p>
                    
                    <p>Erit etiam universale (f) ens simpliciter aut secundum quid,
                        et quidem (g) ex praemissis (h) conditionibus sequitur quod sint
                        entia perfectissima et (i) magis quam particularia, quanto maiorem
                        ambitum essentiae et potentiae habent et quanto magis
                        sunt abstracta a (k) conditionibus limitantibus et contrahentibus
                        et ab omni mobilitate (l), motu et successione.
                        Quaecunque etiam habent actum seu formam simpliciter et
                        non secundum quid ipsa sunt simpliciter entia (m). Sed universalia
                        sunt huiusmodi, quia (n) tota ratio formae et totius (o)
                        speciei et omnes definitiones entium ita perfecte et simpliciter
                        conveniunt universalibus sicut et particularibus, immo
                        principalius convenient eis et magis per se et primo.</p>
                    
                    <p>Et ex iis et (p) praemissis sequitur quod sint per se
                        entia et non in (q) alio, saltem universalia substantiarum;
                        cum enim materiae non competat esse in alio et ipsa per se
                        habeant materiam universalem sibi propriam, cum etiam non
                        vere sint substantiae, nisi sint per se entia et cum habeant
                        omnia quae exiguntur (a) ad per se existendum (b), scilicet
                        formam et materiam: non erit (c) dare quare non sint per
                        se entia. Ex quo etiam non potest eis competere esse in
                        alio nisi forte illo modo essendi in quo superius est in (d)
                        inferiori: ergo irrefragabiliter (e) sequetur quod secundum
                        omnes alios modos habeant per se et in se existere et (f)
                        ita quod vere habeant rationem suppositi; quia non omnis
                        modus essendi in aufert hanc rationem per se existendi, quia
                        non esse in loco, sed solum esse in alio sicut pars in toto
                        aut sicut accidens in subiecto, et ad (g) minus non aufert (h)
                        esse in alio sicut totum in parte, sed potius, ut (i) videtur,
                        concludit (k) quia suppositum quodammodo se habet tanquam
                        totum ad ea quorum est suppositum; quamvis et (l) iste modus
                        essendi in realiter (m) nihil ponat, sicut infra tangetur.</p>
                    
                    <p>Erit etiam ipsis individuis (n) substantiale aut (o) accidentale;
                        alias se habebit ad ea sicut una substantia ab eis
                        quantum ad esse et essentiam distincta et separata. Essentiale
                        autem non potest esse, quin aliquo modo faciat ad
                        constitutionem et complementum essentiae particularis; quod
                        esse-non potest (p), nisi esset particulare, quia particulare
                        non constituitur nisi ex particularibus; et quomodocunque
                        esset eis (q) essentiale, tunc individuum non haberet totam
                        suam essentiam distinctam ab essentia universali nec omnia
                        principia constituentia essentiam individui (r) essent distincta
                        a principiis constituentibus (s) essentiam universalem. Accidentale
                        autem esse non potest, quin amittat (t) rationem universalis;
                        tum quia superiora essentialiter et in quid praedicantur
                        de inferioribus nec possunt intelligi sine eis; et (u) quia
                        accidens non habet maiorem ambitum (v) quam suum subiectum,
                        unde non potest esse extra ipsum.</p>
                    
                    <p>Erit etiam universale huiusmodi omnino idem cum suis
                        individuis aut omnino diversum aut partim idem et partim
                        diversum. Si autem est (a) omnino idem, tunc praedicta positio
                        omnino (b) evacuatur. Si autem omnino (c) diversum, tunc
                        universalia nihil facerent ad intellectum rerum individualium
                        nec ad constitutionem earum (d) falsoque praedicabuntur
                        de eis falsumque erit quod deflnitio hominis et huius
                        hominis sit (e) eadem. Et tamen in dictis huius positionis includitur
                        quod sint (f) omnino distinctae (g) aeque aut amplius
                        quam accidens a subiecto aut quam essentia materiae ab
                        essentia suae formae; ponit enim universalia habere (h) suam
                        essentiam universalem et sua principia universalia (i) et
                        essentiam individui singularem cum suis principiis; nec vult
                        quod universalia intrent essentiam individui tanquam partes
                        eius (k) constitutivae, immo potius quod ipsa causentur (l) et
                        resultent ab ipsa (m) essentia individuali; et ita oportet quod
                        distinguantur ab ea sicut effectus a sua causa. Ratio nihilominus
                        ad hoc cogit quod si ponantur in actu, quod sint perfecte
                        diversa a suis individuis; essentia enim et definitio
                        aliqua habita universaliter et participata particulariter non
                        est habita univoce sed analogice (n); sic autem se haberet
                        universale ad suum singulare quod haberet rationem suae
                        definitionis universaliter et secundum suum totum (o) ambitum
                        et primo et per se, particulare autem particulariter et
                        non secundum totum eius ambitum et secundario. Si etiam
                        universale (p) est similitudo resultans ab individuis, tunc (q)
                        different (r) analogice, modo tamen contrario (s); quia omnis
                        similitudo resultans ab alio (t) participat rationem eius a
                        quo resultat semiplene (u) et per posterius et omnino analogice,
                        sicut alibi est ostensum. Et hoc vult <ref><name ref="#Dionysius">Dionysius</name>, libro
                          <title ref="#deDivinisNominibus">De divinis nominibus</title>, capitulo 2 (v) circa finem (1).</ref> Et tamen
                        posito quod essent univoca; oporteret quod haberent iterum
                        aliquod universale commune utrique et superius ad utrumque
                        et resultans ex eis. Si autem est partim idem et partim
                        diversum, hoc non potest esse nisi tribus modis: aut quia
                        habet (x) totam essentiam individualem et ultra hoc aliquid
                        addit; aut quia non dicit totam essentiam individualem sed 
                        aliquam partem eius, nihil tamen addendo; aut quia est compositum
                        ex aliqua parte essentiae individui et ex aliquo alio
                        addito quod non est de essentia individui. Et quidem (a)
                        quantum ad illud quod habebit intra se de essentia individui,
                        sive totam sive partem eius, semper habebimus propositum;
                        quantum vero ad illud aliud quod erit alienum ab
                        essentia individui nihil faciet ad intellectum vel scientiam
                        eius nec ad constitutionem nec secundum illud poterit de (b)
                        eo praedicari; et tamen certum est quod universalia nihil
                        addunt ad essentiam individui secundum modum intelligendi
                        nostrum (c), sed per hoc solum distinguuntur ab individuo
                        quod non includunt in sua ratione conditiones individuales;
                        non est (d) etiam possibile (e) in eis intelligere compositionem
                        huiusmodi, sicut faciliter multis viis potest ostendi.</p>
                    
                    <p>Erit etiam universale simul unum et multa et etiam
                        quodlibet individuum eius; erunt enim multi homines et
                        multae humanitates in homine singulari et erit hic homo et
                        praeter hoc erit homo; et secundum quodlibet istorum habebit
                        aliam et aliam humanitatem et animalitatem et corporeitatem
                        et aliam substantiam; homo etiam universalis
                        habebit animalitatem partem sui, et ultra hoc erit aliud animal
                        quod erit totum universale et ad ipsum et ad asinum;
                        et fere omnia inconvenientia quae ostendit <name ref="#Aristotle">Aristoteles</name> (1)
                        sequi de universalibus seu ideis videntur sequi ad positionem
                        istam.</p>
                    
                    <p>Secundum etiam, scilicet quod universale
                        sit compositum (f) ex principiis universalibus,
                        ex prioribus divisionibus entis et specialiter ex ilia de simplici
                        et composito apparet esse inconveniens; et hoc ipsum
                        posset ostendi ex divisione unius et multi.</p>
                    
                    <p>Tertium autem, hoc scilicet quod universalia
                        sint in particularibus, et hoc solo illo modo
                        essendi in quo superiora dicuntur esse in inferioribus,
                        licet ex praemissis satis apparere possit impossibile,
                        nihilominus tamen sequitur quod infinitum erit in
                        finito; et cum ratio universalis non sit maior in omnibus
                        individuis simul acceptis quam in uno solo — ita enim perfecte
                        est tota ratio hominis in homine isto sicut in omnibus
                        simul, nihil enim additur ad rationem eius per hoc quod est
                        in hoc et in illo, nec ambitus suae existentiae actualis qua
                        actu existit in pluribus includitur in ratione eius, sed solum
                        potestas existendi quam totam habet, ubicunque (a) sit —:
                        oportet quod quicquid est eius contineatur perfecte et totaliter
                        a quolibet individuo suo, ita quod sicut Deus totus est
                        ubique, sic et ipsa sit (b) in suis individuis. Si etiam tota essentia
                        universalis et totum quicquid est eius non esset in (c)
                        hoc individuo, tunc aliquid de ipso universali deesset huic
                        individuo; cum etiam universale de se sit abstractum ab hic
                        et nunc, videtur quod non solum extendat se ad existendum
                        in hoc vel in illo, sed (d) etiam erit in omnibus rebus; et ita
                        humanitas esset in terra et in omnibus quae in terra sunt et
                        in caelo et in omnibus caelestibus; licet enim possit dici quod
                        non potest esse nisi in suis individuis nisi solum per accidens,
                        quia alia loca non conveniunt ei nisi per sua individua:
                        tamen qui considerat rationem universalis essentiae et naturae
                        videbit ibi esse magnitudinem infinitam necessario attingentem
                        omnia et impossibilem circumcludi a quocunque
                        finito.</p>
                    
                    <p>Item quomodo illud quod est in me potest omnino idem
                        esse in uno (e) alio qui nullam habet ad me contiguationem?
                        erit enim unum et idem universale ut existens in hoc omnino
                        distinctum et separatum a se ipso existente (f) in alio; nullam
                        enim rem ponimus posse esse in pluribus rebus aut (g) in pluribus
                        partibus loci, nisi ilia habeant inter se aliquam contiguationem
                        aut aliquam coniunctionem contiguationi aequivalentem,
                        sicut est in spiritualibus. — Item, omne quod vere
                        est in aliquo oportet quod aliquo modo adhaereat (h) ei sive
                        inhaerendo sive solum assistendo. Nullum autem istorum potest
                        dari huic modo essendi in. Universale enim nulli parti
                        sui individui assistit vel inhaeret et ita per consequens nec
                        toti; non enim totum dicit ita aliud a suis partibus aut habet
                        aliquam potentiam receptivam aliam a potentia partium quod
                        aliquid possit ei (i) assistere vel inhaerere, ita quod nullo modo
                        assistat vel inhaereat alicui partium suarum nec omnibus in
                        simul aggregatis; universale enim hominis non poterit esse in
                        manu vel in capite nec in anima nec in corpore nec in ambobus
                        insimul acceptis; quia tunc aut totum esset in corpore
                        aut totum esset in anima aut una pars eius in corpore et alia
                        in anima. — Si etiam universale non inhaeret suis inferioribus,
                        sed solum assistit eis: tunc ipsum est vere in se ipso existens,
                        ita perfecte habens existentiam substantialem distinctam
                        a suo individuo sicut locatum a loco et etiam perfectius;
                        quia ista saltem in recipiendo se mutuo aliquid patiuntur.
                        — Item, illud quod nullo modo inhaeret alteri ut subiecto
                        aut ut materiae aut saltem ut patienti habet necessario
                        in se ipso existentiam absolutam.</p>
                    
                    <p>Quartum autem, hoc scilicet quod universale
                        sit similitudo suorum individuorum in qua
                        sibi invicem assimilentur, aut (a) videtur nihil dictu
                        aut impossibilia implicare. Secundum istos enim unum individuum
                        non assimilatur alteri in sua essentia individuali nec
                        secundum eam; ergo ex hoc solum sunt sibi similia, quia
                        unum et idem universale est in eis; et hoc magis deberet dici
                        identitas vere realis quam sunt sibi eadem in aliquo quod
                        vere est in hoc et in illo idem numero eo modo saltem quo
                        Deus dicitur esse in hoc et in illo idem numero. — Praeterea,
                        cum res non assimilentur (b) sibi nisi in formis suis aut in
                        materia, et (c) universale non sit forma nec materia individui
                        nec aliquid inhaerens ei: non video quomodo in eo et
                        per eum individua possint dici sibi similia. Non enim una
                        creatura est alteri similis per hoc quia idem angelus vel
                        Deus est in eis, nisi forte dicatur quod universale est forma
                        universalis sui individui. Sed hoc nihil est dictu; sumitur
                        enim hic nomen formae aequivoce, ita quod nomini formae
                        in hoc loco nullum est dare intellectum proprium qui faciat
                        ad propositum; non enim in materia universali erit vere
                        forma informans et perficiens materiam particularem nec
                        aliquod individuum erit vere materia informata a suo universali
                        nec erit constitutum per ipsum in aliquo formali
                        actu essendi. Et si esset, tunc ex ipso et suo universali constitueretur
                        quaedam tertia natura, sicut vere constituitur ex
                        materia et forma; tunc etiam universale vere inhaereret (d)
                        individuo suo, sicut forma vere inhaeret materiae suae, et (e)
                        adaequaretur eidem, sicut forma adaequatur suae materiae.</p>
                    
                    <p>Item, quaecunque assimilantur sibi in tertio prius oportet
                        quod ipsa assimilentur et sint similia illi tertio; alias
                        non sibi assimilantur in illo; ergo quodlibet individuorum erit
                        simile suo universali et per eandem rationem erunt similia
                        in tertio et sic in infinitum. — Item, si individua sunt sibi
                        similia in suo universali, tunc posito quod per divinam virtutem
                        impediatur quod ab individuis non generetur aliquod
                        universale — quod, si est per resultationem ab eis, nullus sani
                        intellectus negabit Deum posse hoc facere —; tunc, inquam,
                        non essent individua eiusdem speciei sibi substantialiter similia
                        nec eiusdem speciei, nec iste homo et ille posset tunc
                        dici homo aut animal, ita quod homo simul et eodem modo
                        de utroque praedicaretur. Cum etiam intellectus possit intelligere
                        quodcunque sine illo a quo nullo modo dependet et
                        sine illo quod non intrat essentiam eius; tunc intellectus
                        posset intelligere omnia individua eiusdem speciei sine suis
                        universalibus secundum suas proprias essentias individuales;
                        et tunc secundum hanc intelligentiam non intelligeret ea
                        sibi esse similia nec aliquam unam rationem intelligeret in
                        eis: unde non intelligeret tunc unam rationem humanitatis in
                        duobus hominibus. Quod unusquisque secum diligenter pertractans,
                        sicut credo, inveniet esse falsum.</p>
                    
                    <p>Quintum vero, hoc scilicet quod generetur
                        a suis individuis et hoc resultando ex eis et (a)
                        quod corrumpatur ipsis corruptis, ostendit consummationem
                        omnis impossibilitatis et contradictionis. Omne
                        enim quod de novo generatur et exit (b) in esse prius non
                        erat et maxime quando ipsa essentia generatur, sicut est in
                        iis quae generantur per resultationem. Homo igitur universalis
                        non erat in alio homine, ex quo de novo est generatus
                        ex isto homine. — Forte dicetur quod ex nullo individuorum
                        suorum generatur simpliciter, sed solum generatur in hoc.
                        Sed hoc nihil est, quia generatio principalius respicit ipsum
                        genitum quam locum suae generationis seu quam alias circumstantias
                        eius; quod enim secundum se non generatur
                        nullo modo generatur in hoc; non enim additio huius quod
                        dico « in hoc » est additio distrahens vel diminuens a veritate
                        generationis. Si etiam ipsum universale secundum se
                        non generatur: tunc ipsum dici « generari in hoc » non erit
                        aliud nisi quod adgeneratur sibi haec conditio quae est in
                        hoc aut quia ipsum individuum efficitur sibi de novo praesens;
                        per nullum autem istorum posset dici resultare a suis
                        individuis nec esse similitudo eorum. Et idem sequitur de
                        corruptione, contrario tamen modo; quia quod (a) corruptum
                        est et maxime secundum essentiam suam ipsum est vere
                        non ens; et ita corrupto uno homine annihilaretur simpliciter
                        totus universalis homo.</p>
                    
                    <p>Item, nullus effectus potest esse latioris ambitus et altioris
                        quam sua causa, maxime illi qui secundum essentiam et
                        esse sunt a sua causa, sicut sunt similitudines resultantes. Ex
                        particulari igitur non resultabit nisi similitudo particularis. —
                        Item, omnis similitudo resultans est aliqua forma facta in certo
                        patiente et subiecto (b); non enim aliquid potest fieri ab agente
                        creato nisi in certo patiente et subiecto. Erit ergo materia
                        universalis, et omne universale vere forma, vere inhaerens et
                        informans patiens in quo est recepta et illi patienti erit accidentalis,
                        quia nulla forma substantialis potest exire per resultationem
                        ab agente creato, sicut alibi est probatum, quamvis
                        sit similitudo formae substantialis; quia per illam non poterit
                        subsistere in actu subiectum eam recipiens. — Item,
                        illud a quo resultat similitudo est vere causa efficiens eius;
                        et ita materia erit causa efficiens suae similitudinis. — Item,
                        impossibile est quod ab agente creato generetur substantia
                        secundum materiam suam et formam et hoc non (c) de aliquo;
                        hoc enim esset vere creatio, sicut alibi est probatum. Secundum
                        hoc autem ex individuis generabuntur substantiae universales
                        tam secundum materiam suam quam secundum formam
                        et non de aliquo materiali. — Item, nullum agens, in
                        quantum agens, est patiens; sed totum individuum secundum
                        omne quod habet particulare est generans universalia; ergo
                        non poterunt esse in ipso, saltem in quantum ex eo resultant.
                        — Item, impossibile est unum et idem secundum totam
                        suam essentiam generari uno et eodem modo (d) et immediate
                        a pluribus causis non sibi invicem coordinatis nec in eodem
                        tempore existentibus; sed secundum hoc tota essentia
                        universalium generabitur uno et eodem modo et immediate
                        a quolibet suorum individuorum etiam non simul existentium.</p>
                    
                    <p>Item, nulla essentia creata potest habere plures substantificationes
                        nec plura esse et ita nec plura supposita;
                        secundum hoc autem una et eadem essentia universalis hoc
                        habebit, quia in quolibet individuorum suorum habebit aliud
                        esse et aliam substantificationem et (a) aliud suppositum. —
                        Item, nullum agens creatum secundum unam et eamdem
                        virtutem potest agere duos effectus immediatos omnino diversorum
                        generum; sed secundum (b) hoc eadem lux et idem
                        calor et quaelibet virtus activa particularis habebit effectus
                        immediatos diversorum generum, scilicet similitudinem universalem
                        et similitudinem (c) particularem per quam movent
                        res particulares. — Item, nihil generat aliquid secundum illud
                        quod est sibi dissimile et quasi oppositum; ergo (d) individualis
                        essentia non generabit universalitatem secundum aliquid
                        individuale. — Item, individuum magis est distinctum ab
                        alio individuo quam idem seu simile; ergo magis debet generare
                        dissimile quam simile; et cum per suam essentiam
                        singularem nullo modo sit simile alteri individuo secundum
                        istos: tunc secundum eam potius debebit generare universale
                        dissimile quam simile. — Item, sicut ab isto et illo homine
                        resultabit species, scilicet homo universalis: ita a specie hominis
                        et asini resultabit genus, scilicet universale animal et
                        ab illo suum genus et sic usque ad supremum; et ita Sortes
                        erit homo per humanitatem individualem et ultra hoc erit homo
                        universalis per humanitatem universalem et habebit intra se
                        tres animalitates, scilicet individualem et animalitatem quae
                        est pars hominis universalis et animalitatem quae resultabit
                        ab homine universali, et habebit tot substantias quot sunt genera
                        et species in praedicamento substantiae. — Haec et (e)
                        alia inconvenientia videntur implicari in hac positione; quae
                        si vere implicantur, haec positio non solum est falsa, sed et
                        omnium principiorum metaphysicalium fere destructiva et
                        naturalium et multa implicans fidei catholicae contraria.</p>
                    
                    <p>Secunda etiam positio consimilia implicare
                        videtur. Si enim universalia extra sua (f) individua habent
                        aliquod esse secundum quod et fuerunt antea et manent
                        postea: secundum hoc esse nihil sunt de essentia individuorum
                        nec praedicantur de eis nec aliquid valent ad cognitionem
                        et constitutionem eorum, immo erunt omnino aliae
                        essentiae nihil spectantes ad ista individua nec cum eis aliquam
                        univocationem habentia nec aliquo modo aliquid quod
                        sit in (g) individuis poterit esse idem cum illis universalibus
                        quae sunt extra individua in illo esse habitudinali. — 
                        Illud etiam esse habitudinale aut est aliquid creatum aut
                        non et aut fundatur in aliquo ente creato aut non et aut
                        sunt de ilia potentia seu de illo esse habitudinali educibilia
                        in actum aut non et aut sunt infinita et aeterna aut non:
                        et quamcunque partem divisionum istarum concesseris, inconvenientia
                        magna sequuntur (a), sicut pertractanti faciliter
                        patere potest, Et idem est (b) de aliis divisionibus superius
                        nominatis. — Si etiam non sunt in actu, sed solum in
                        potentia, tunc per tale esse non poterit veraciter dici homo
                        esse animal omnibus individuis destructis, sed tantum hominem
                        posse esse animal; et tamen (c) ratio huius positionis
                        potissima fuit verificatio propositionum necessariarum, ut
                        istius « homo est animal » et consimilium quae videntur
                        esse verae omnibus individuis destructis sicut et ipsis existentibus
                        et verificatio habitudinum generis ad speciem et
                        superiorum ad inferiora super quibus fundantur consequentiae
                        scientiae. Et tamen si ipsa non sunt actu, sed solum in
                        potentia (d): tunc nec habitudines eorum et consequentiae
                        erunt, actu, sed solum in potentia, nec propter talem existentiam
                        poterunt esse causa et materia scientiarum in actu,
                        sed solum in potentia. Et si propter hoc esse essent verae
                        propositiones praedictae et habitudines, si Deus destrueret
                        illud esse aut si non creasset — quod nullus catholicus nec
                        sani intellectus negabit Deum posse —: tunc non essent verae
                        (e) huiusmodi propositiones et habitudines nec intellectus
                        earum. Cum etiam Deus posset facere individua non
                        faciendo universalia in illo esse potentiali: tunc de individuis
                        nulla talis praedicatio nec habitudo nec scientia esset vera,
                        quamvis rationes ipsae quantum valeant in respondendo ad
                        articula tangetur. Responsiones autem quae contra istam
                        positionem (f) possunt fieri non amplius pertracto, quia ex (g)
                        rationibus factis ad alteram positionem potest patere via et
                        modus deductionis earum.</p>
                    
                    <p>Tertium igitur modum tanquam saniorem et
                        magis catholicum concedo et quia conditiones eius
                        ex responsione argumentorum patere possunt: ideo breviter
                        respondendum ad argumenta.</p>
                    
                </div>
                <div>
                    <head>[Solutio Obiectorum]</head>
                    
                    <p>Ad primum igitur dicendum quod prima propositio est
                        falsa. Non enim aliqua sibi assimilantur in aliquo tertio,
                        nisi (a) illud tertium accipias secundum intellectum tantum aut
                        per (b) modum exemplaris eo modo quo omnia ideata ab eadem
                        idea possunt dici sibi esse similia in illa. — Quod autem dicitur
                        post, quod individua non sunt sibi similia in natura propria;
                        si sit sensus quod non assimilantur sibi in ea tanquam
                        in alio tertio communiter ab eis participata, vera est. Sed
                        similitudo non exigit tale tertium, immo potius contrarium.
                        Unde individua possunt dici sibi similia in natura propria,
                        quia natura propria (c) unius est talis qualis alterius, et amplius
                        non exigitur ad rationem similitudinis; non enim exigitur
                        quod similia participent aliquid idem secundum rem,
                        sed quod unum participet vel sit tale (d) quale alteram est
                        aut quale participat. Illud ergo in quo sunt similia potest
                        et debet esse distinctum realiter in eis, sed tamen non difforme
                        seu dissimile, sed (e) uniforme et simile. — Quodsi
                        dicatur quod omne simile est simile alteri per aliquid quod
                        participat et ita, si essentia unius est similis alteri, aliquid
                        participat in quo est ei similis et sic in infinitum, si illud per
                        quod sunt similia non debet esse idem in utroque secundum
                        rem, sed (f) solum simile: dicendum quod non omne simile
                        est simile per aliquid participatum, immo omnes formae sibi
                        similes sunt sibi similes per se ipsas. Quod ex hoc apparet:
                        quia ipsis solis intellectis, ita quod nihil aliud ab intellectu
                        apprehendatur intelligentur sibi esse similes et uniformes;
                        et omni alia similitudine seu essentia ab eis divina
                        virtute vel per intellectum amota seu circumscripta, adhuc
                        essent sibi similes et secundum rem et secundum intellectum
                        et eiusdem speciei.</p>
                    
                    <p>Ad secundum dicendum quod quando res intelliguntur
                        esse universales secundum modum intelligendi solum,
                        res non intelliguntur aliter quam sint; sed bene intelligerentur
                        aliter quam sint, si intelligerentur habere universalitatem,
                        prout sunt extra intellectum; hoc autem intellectus
                        non facit. Ut autem hoc clarius eluceat, sciendum quod intellectus
                        non solum potest distinguere inter ea quae sunt
                        subiecto, tempore et loco distincta, sed et inter ea quae
                        sunt inseparabilia, et non solum inter ista, sed etiam inter
                        duas rationes quae in re nullam habent distinctionem, licet
                        utraque veraciter sit in re; sicut in Deo distinguit rationem
                        intellectus a ratione voluntatis et in Patre (a) rationem productivam
                        Filii a ratione productiva Spiritus Sancti. Sive igitur
                        individuatio et individuantia sint inseparabilia ab essentia
                        individuata, sive omnino sint eadem, diversas tamen rationes
                        eiusdem rei dicentia: intellectus poterit distinguere inter
                        rationem essentiae et inter rationem individuationis suae;
                        non quod intelligat unum esse sine altero aut posse esse, sed
                        per hoc quod intelliget unum non esse aliud aut unam rationem
                        non esse aliam, licet sint eadem res, et per hoc quod
                        intelliget unum non intelligendo aliud. Inter diversas enim rationes,
                        quamvis sint idem secundum rem, potest cadere ordo
                        secundum intellectum, sicut inter (b) rationem entis et substantiae
                        et sicut in Deo inter rationem intellectus et voluntatis;
                        unum enim cadit prius in intellectu quam reliquum,
                        quia voluntas intelligitur se habere per additionem ad intellectum
                        et per posterius; et talium primum potest intelligi
                        ab intellectu absque hoc quod aliud apprehendatur.
                        Sic autem se habet ratio individuationis ad rationem essentiae,
                        sive sit eadem realiter cum ea sive differens. Et
                        ideo ratio essentiae potest intelligi absolute non cointelligendo
                        suam individuationem nec cointelligendo aliquem respectum
                        eius ad hoc individuum vel ad hic et nunc. Et in
                        tali ratione sic intellecta intellectus non apprehendit aliquam
                        distinctionem et ideo, cum pluribus attribuit eam secundum
                        hunc modum intelligendi, videtur unum et idem attributum
                        esse pluribus, licet bene videat intellectus quod non propter
                        hoc aliquid unum secundum (c) rem et veritatem est attributum
                        pluribus. Et ideo vere potest eam dicere ut unam et
                        indifferentem, in quantum est sic intellecta, et unitate tali
                        quae non est aliud quam privatio distinctionis et individuationis
                        in apprehensione eius seu privatio distinctionis et individuationis
                        in ipsa respectu talis actus et talis modi intelligendi;
                        intelligitur enim non (d) cointellecta distinctione et
                        individuatione quam habet in re (e). Dicere autem eam sic
                        unam et dicere eam universalem idem sunt omnino. Ex hoc
                        autem non sequitur quod res secundum veritatem sit universalis
                        aut quod intellectus intelligat eam realiter esse
                        universalem, sed solum quod intelligat eam (a) esse universalem
                        prout est sic intellecta et prout est intellectui tali modo
                        obiecta. Unde etiam ex hoc non sequetur quod in intellectu
                        sit aliqua vera universalitas, sed solum quod aliquid repraesentetur
                        quasi universale (b) ab actu et specie intellectuali
                        quasi universale et hoc modo dicto.</p>
                    
                    <p>Ad tertium dicendum quod aliud est dicere quod humanitati
                        et consimilibus conveniat secundum rationem suam
                        non differre in pluribus et aliud quod per eam non convenit
                        ei differre in pluribus; sicut quamvis per humanitatem
                        non conveniat mihi esse album, non tamen propter hoc per
                        humanitatem convenit mihi non esse album aut esse non
                        album (c); quia si sic, tunc nunquam posset aliquis homo
                        esse albus. Minor igitur praedictae rationis est falsa, nisi
                        forte dicatur quod convenit ei non differre, prout est sic intellecta.
                        Non est etiam verum quod una et eadem ratio humanitatis
                        secundum rem sit in hoc et in illo, sed solum secundum
                        intellectum, et hoc non nisi modo praedicto. — Quod
                        autem supposui quod secundum talem rationem non conveniat
                        sibi differre, non ex hoc praeiudicatur illi opinioni quae
                        vult rationem individuationis omnino esse idem realiter cum
                        ilia, quia tunc diversis viis potest utrumque verificari, quod
                        scilicet secundum se non conveniat sibi differre et quod secundum
                        se conveniat ei; sicut et utraque istarum diversis
                        rationibus vera est, ista scilicet « intelligere Dei, in quantum
                        intelligere, est suum amare » et eius opposita, haec scilicet,
                        « intelligere Dei, in quantum intelligere, non est suum amare » (d),
                        sicut alibi est ostensum. Posito etiam quod secundum se non
                        conveniat ei differre, non propter hoc sequitur quod ipsa
                        non sit vere differens, sed solum quod differentia quam habet
                        non convenit ei per talem rationem, sed si convenit ei, convenit
                        ei per aliam.</p>
                    
                    <p>Ad quartum dicendum quod sicut intellectus distinguit
                        inter duas rationes quae secundum rem non habent inter
                        se diversitatem realem seu essentialem et sicut duae
                        tales rationes possunt habere inter se ordinem prioritatis et
                        posterioritatis per respectum ad intellectum quem non habent
                        in re; ita et possunt ex tali modo intelligendi consimiles
                        praedicationes, consequentiae et habitudines formari.
                        Unde in Deo secundum modum intelligendi non sequitur « est
                        ens, ergo est sapiens », sicut sequitur « est sapiens, ergo est
                        ens », ratio enim sapientiae se habet ad rationem entis per
                        modum addentis et contrahentis et ita per modum inferioris
                        et posterioris. In nobis etiam nullus sani intellectus dicet
                        quod sapientia secundum rem addat aliquid ad rationem essentiae
                        (a), quia sic in ea esset compositio essentiae et sapientiae
                        et in illo etiam quod adderetur; quia ipsum haberet
                        rationem essentiae et ultra hoc rationem specialis essentiae,
                        utpote talis vel talis, et sic esset processus in infinitum. Et
                        idem est in omnibus aliis accidentibus et rebus. Et tamen intellectus
                        intelligit rationem sapientiae et cuiuslibet specialis
                        essentiae se habere per modum additionis inferioris et posterioris
                        ad rationem essentiae communiter et absolute acceptae.^
                        Unde non (b) sequitur, « istud est essentia, ergo est
                        sapientia », et sic de aliis. Quamvis igitur in re non sint tales
                        habitudines, est tamen ibi aliquid unde intellectus potest eas
                        formare et intelligere; quia in re est pluralitas rationum
                        quae etsi secundum se non habeant differentiam neque ordinem
                        et ita nec realem habitudinem, habent tamen per respectum
                        ad intellectum, hoc est dictu: etsi in se non habeant,
                        aptae natae sunt sic intelligi, in tali scilicet habitudine
                        et in tali ordine. Sunt igitur in rebus tales habitudines, ad
                        minus secundum aptitudinem intelligibilitatis; quamvis aliquando,
                        ubi est realis diversitas, sint secundum veritatem
                        et plenam actualitatem. Non igitur erit in talibus nugatio,
                        quia nugatio non fit ex identitate significati realis, sed ex
                        identitate rationis significatae; alias omnes praedicationes
                        de Deo factae essent nugatoriae. Sortes autem et Sortes non
                        solum habent idem significatum secundum rem, sed etiam
                        secundum rationem, quod non habent Sortes et homo. Non
                        etiam erit ibi habitudo convertibilitatis secundum modum
                        nitelligendi et secundum aptitudinem intelligibilitatis, quamquam,
                        prout sunt in re, essent omnino idem et convertibilia,
                        sicut ex supradictis patet; et ideo non oportet quod cessent
                        loci et habitudines inferiorum ad superiora et e contrario.</p>
                    
                    <p>Et per hoc patet ad septimum. Licet enim cum dico
                        « Sortes est homo », praedicem omnino idem secundum rem,
                        non tamen omnino idem secundum rationem; et ideo non
                        oportet quod eadem sit praedicatio « Sortes est homo » et
                        « Sortes est hic homo », quia praedicatio plus respicit rationem
                        quam realem identitatem; et quamquam esset eadem
                        praedicatio, quantum ad rem, nihilominus tamen esset diversa
                        secundum rationem. Si autem individuatio non realiter
                        differt ab essentia individuata, tunc facilius patet quod
                        dicitur.</p>
                    
                    <p>Ad quintum dicendum quod si noster intellectus potest
                        distinguere et distincte apprehendere diversas rationes
                        in una simplici essentia per omnimodam indifferentiam comprehensas,
                        multo magis hoc potest divinus intellectus; et ideo
                        alia potest esse idea hominis et huius hominis, ita tamen quod
                        non intelligas eas sic distinctas sicut ideam hominis et lapidis.
                        Sed sicut in intellectu nostro (a) ratio sapientiae se habet per
                        additionem ad rationem entis seu essentiae: sic idea huius
                        hominis ad ideam hominis; addit enim ad (b) ideam hominis
                        rationem individuationis per quam iste homo et iste. Et ideo
                        una est idea hominis et omnium hominum, in quantum homo;
                        alia tamen et alia ipsorum, in quantum isti et individui,
                        quamquam non totaliter alia et alia, sed solum quantum ad
                        rationes individuationum additas ad rationem hominis. Nec
                        intelligo per hoc quod in Deo sit alietas idearum secundum
                        rem, sed solum eo modo quo (c) in eo ratio sapientiae dicitur
                        alia a ratione amoris. — Ad id etiam quod dicitur quod
                        in ideis non ponitur diversitas nisi ratione diversitatis convocatorum
                        seu ideatorum: si loquaris de diversitate reali, non
                        est verum; quia res antequam essent, nullam habebant (d)
                        diversitatem realem, nec divinum intelligere et velle haberent
                        diversas rationes respectu eiusdem, obiecti creati. Sufficit
                        igitur in ideatis diversitas intelligibilis et diversitas rationis
                        ad alietatem idearum, quia etiam in nobis ad diversificationem
                        habituum et potentiarum sufficit frequenter diversitas
                        solius rationis obiectivae; sicut apparet, quando intelligimus
                        et amamus Deum, cum in obiecto divino nulla sit
                        diversitas realis.</p>
                    
                    <p>Et per hoc patet ad sextum.</p>
                    
                    <p>Ad octavum dicendum quod eo modo quo universale
                        dicitur esse unum in pluribus dicitur esse (e) ubique et semper,
                        quia accipitur ab intellectu ratio eius, non cointellecta
                        individuatione (f) nec conditionibus individualibus quae sunt
                        hic et nunc. Et ideo ipsum, in quantum est sic intellectum,
                        intelligitur ut potens esse ubique et semper, non tamen propter
                        hoc intelligitur (a) quod ita sit secundum rem. Potest autem
                        de eis esse scientia, quamvis non sit actu; quia ad
                        existentiam scientiae non exigitur necessario quod ipsum
                        scitum sit actu; alias Deus non habuisset scientiam rerum,
                        antequam essent, nec multarum quae nunquam erunt nec
                        fuerunt. Sed sufficit quod ipsa scita sint repraesentabilia a
                        scientia per modum entis. Non tamen simpliciter concedo
                        quod de eis solum sit scientia.</p>
                    
                    <p>Ad nonum dicendum quod <ref><name ref="#Aristotle">Aristoteles</name> in <title ref="#Categories">praedicamentis</title></ref>
                        sicut et in omnibus logicalibus multa tradit modo logicali
                        et intentionali sen secundum modum intelligendi et
                        loquendi plus quam modo reali et metaphysicali. Et secundum
                        hunc modum conveniens est distinctio primae substantiae
                        et secundae; quia secunda fundamentum intelligibilitatis
                        habet in re, complementum in intelligentis intentione, sicut
                        est divisio entis in universale et particulare. Et ideo neutra
                        earum est fictitia, immo vera quantum ad modum secundum
                        quem datur. </p>
                    
                    <p>Ad decimum dicendum quod argumentum hoc fere
                        tantum est contra illos qui ponunt quod individuatio addat
                        ad essentiam speciei individuatam quam (b) contra illos qui
                        ponunt quod nihil addat realiter differens; quia illi qui
                        ponunt quod addat non ponunt quod addat tale quod possit
                        esse causa omnium accidentium communium, quia cum
                        accidentia communia in pluribus individuis et diversarum
                        specierum inveniantur, oportet quod in eis habeant causam
                        communem seu eiusdem rationis. Materia etiam per hoc
                        quod est haec et individua non potest poni causa (c) essentiae
                        specificae seu quidditatis accidentium communium, etiam
                        posito quod hoc posset esse, in quantum materia. Dicendum
                        igitur quod propriae passiones quae sunt in hoc individuo
                        sunt individuales, sicut et accidentia communia quae
                        sunt in eo; et ideo oportet utramque habere causas individuas
                        quas credo esse diversas naturas formales et diversos
                        informandi modos. Accidentia autem quae vere sunt communia
                        oriuntur, ut credo, a vario informandi modo, propria
                        vero ab ipsis naturis formalibus; quamvis omnia accidentia
                        quae respectu aliquorum subiectorum sunt communia respectu
                        aliquorum aliorum fortassis sint propria, ut album
                        respectu hominis vel animalis est commune, respectu alicuius
                        complexionis seu mixtionis elementalis (a) fortassis est proprium.
                        Nec tamen dico quod sit necesse quod diversae passiones
                        sint a diversis naturis, quia hoc aliquibus non placet.
                        Sed hoc habet alibi discuti; non enim est contra propositum,
                        sive sic sit sive sic.</p>
                    
                    <p>Ad undecimum dicendum quod non credo quod <name ref="#Aristotle">Aristoteles</name>
                        velit (b) dicere quod universalium sint principia
                        universalia nisi eo modo quo esse ponuntur. Unde voluit dicere
                        quod sicut accipimus naturas sensibilium aliquando universaliter,
                        aliquando particulariter: sic proportionaliter debemus
                        accipere principia eorum; quia non minoris latitudinis
                        sunt in rebus principia eorum quam res ab eis constitutae
                        et ideo non minoris ambitus debent esse quantum ad intellectum.</p>
                    
                    <p>Ad duodecimum dicendum quod universalia secundum
                        quod sunt in intellectu pro tanto exeunt a particularibus, quia
                        ab eis fit ista abstractio; alias autem falsum est quod per ea
                        exeant in esse nec per aliquid aliud. — Quod autem dicitur
                        quod per se sunt ingenerabilia et incorruptibilia: eo modo
                        est intelligendum et non aliter quo et dicuntur ubique esse
                        et semper. — Quando autem dixit <name ref="#Aristotle">Aristoteles</name> quod non
                        generatur homo, nisi quia generatur hic homo: non fuit eius
                        intentio quod generatio hominis esset alia a generatione huius
                        hominis (c) vel quod posterior esset ilia aut causata (d) ab ea;
                        sed hoc solum intendit quod non est aliud dictu secundum rem
                        generari hominem quam generari hunc hominem. Non enim
                        secundum eum generatur homo universalis, sed solum homo
                        particularis. Generari autem hunc hominem est vere generari
                        (e) hominem, quia hic homo vere est homo, sicut et
                        vere est hic seu iste. — Quod autem dicit <name ref="#Aristotle">Aristoteles</name> quod
                        moventibus nobis moventur ea quae in nobis sunt: non ex
                        hoc supponit universalia esse. Sed posito quod essent, sicut
                        <name ref="#Plato">Plato</name> ponebat (1), adhuc mobilia essent. Quod erat contra
                        opinionem <name ref="Plato">Platonis</name>. Aliquando enim <name ref="#Aristotle">Aristoteles</name> (2) arguit
                        simpliciter contra propositionem universalium, aliquando vero
                        ex datis a tenentibus positionem illam; et hic modus est
                        eius alibi frequens. — Ad illud autem quod pro forti ratione
                        assumitur (f) de veritate propositionum necessariarum quae
                        sic semper sunt verae quod non possunt non esse verae,
                        ut homo est animal et consimiles, et cum in eis praedicetur
                        aliqua existentia praedicati in subiecto et aliqua habitudo
                        quodam modo actualis oportet, ut videtur, ad hoc quod sint
                        verae quod subsit veritas huiusmodi existentiae et habitudinis
                        in re: sed ad hoc, inquam, dicendum quod si haec ratio
                        bona esset, non solum sequeretur quod universalia et habitudines
                        et existentiae eorum essent in potentia, sed quod
                        essent verae in actu, sicut supra fuit tactum. Dicendum igitur
                        quod istae propositiones eo modo quo semper verae
                        dicuntur aut non praedicant actualem inhaerentiam seu cohaerentiam
                        vel concomitantiam aut praedicant eam cum
                        praesuppositione existentiae subiecti, ita quod secundum primum
                        modum est sensus « homo est animal », id est, homo non
                        potest esse quin animal sit et quin ipsum sit animal; secundum
                        vero alium modum sensus est « homo est animal », id
                        est, posito quod homo sit seu si homo est, ipse vere est animal.
                        Et hoc sufficit ad significandum mutuam identitatem et inseparabilitatis
                        necessitatem quam habent in rebus, quando
                        sunt actu aut sine qua nunquam esse possunt in actu vel
                        in re. Uterque autem istorum modorum in idem redit. Propositiones
                        autem huiusmodi non sunt verae, nisi quando
                        sunt; sed ideo dicuntur semper verae, quod nunquam possunt
                        concipi vel formari, quin tunc sint verae. Ad earum
                        tamen veritatem non exigitur quod aliqua veritas realis sit
                        in re, sicut nec ad veritatem intellectus, sicut alibi est ostensum.
                        — Si autem aliquis (a) vellet omnino quod istae propositiones
                        aliter quam secundum dictos modos significent (b) existentiam
                        praedicati de subiecto (c), ipse exprimat, si potest,
                        quis est ille modus et sub qua divisione entis cadat et quomodo
                        se habeat ad res particulares. Nescio enim quid sit
                        dictu quod homo in esse essentiae sit animal nec cuiusmodi
                        homo sit ille et cuiusmodi animal aut quomodo esse animal (d)
                        non concludit esse simpliciter plus quam esse album,
                        nisi sumantur propositiones modis praedictis. Sequitur enim:
                        homo est albus, ergo, homo est; ex propositionibus tamen
                        illis secundum modum accipiendi communem non sequitur:
                        homo est animal, ergo homo est; et tamen si simpliciter
                        fiat huiusmodi praedicatio, simpliciter sequitur et perfecte.</p>
                    
                </div>
            </div>
        </body>
    </text>
</TEI>
                    
                    
